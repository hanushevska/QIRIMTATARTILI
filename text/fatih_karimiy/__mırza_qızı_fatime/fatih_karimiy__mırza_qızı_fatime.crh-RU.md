# Мырза къызы Фатиме

_Фатих Каримий_

Малюм ки, халкъымыз арасында "мырза" яки "дворянин" деп айтыла тургъан бир табакъа бар.
Эски заманларда олар мырзалыкъны пек буюк бир мертебе, шереф санаракъ, адии халкъны, яни мырза олмагъан адамларны аиван дереджесинде корип, оларгъа селям бермеге биле арлана эдил ер.

Иште бойле заманларда Тогьанский мырзанынъ къызы Фатиме Мустафа исимли адий бир багъчевангъа лятиф-лятиф бакъмакъта ве, атта, имкян ве фурсат олдукъта, йымшакъ ве охшайыджы сёзлер иле гонъюль ве хатир сораша эди.
Киббар ве бай бир мырзанынъ къызы тарафындан адий бир багъчевангъа этильген бу ильтифатларнынъ, эльбет де, себеплери олса керек.

Мырза Тогъанскийнинъ Къырымда бир къач ерде мульклери (имениелери) мевджут олып, къыш куньлери бир ерде омюр кечирселер де, яз куньлери Къара денъиз боюндаки язлыкъ эвлерине (дачаларына) барып яшай эдил ер.
Къырымнынъ Къара денъиз бойлары февкъульаде лятиф ве гузельдир.
Бир тарафта уджу-буджагъы корюнмеген Къара денъиз сувлары хафиф эскен ельден тепренип, кедерли гонъюллерни къозгъалай.
Экинджи тарафта тёпелери кокке къадар узангъан ташлы дагълар, баласыны сакълап тургъан арсланлар киби, озьлерининъ этеклеринде къурулгьан койлерге ве язлыкъ эвлерге юксектен азаматлы ве дешет иле бакъып туралар.

Мырза Тогъанскийнинъ язлыкъ эви ве имениеси дагълардан бирининъ айны этегинде олып, бутюн этрафы багълар, апма-армут багъчалары ве тютюн тарлалары иле сарылы эди.

Бекир къарт мырза Тогъанскийден у чь-дёрт десятина топракъны иджареге алып, алма ве армут багъчасы япкъан эди.
Бу багъча мырза Тогъанскийнинъ язлыкъ эвине якъын бир ерде олдугъындан, мырзанынъ яш балалары Бекир къартнынъ яш балалары иле куреше ве ойнай эдилер.

Айлар, йыллар кечти.
Бекир къартнынъ докъуз яшлы огълу Мустафа ири вуджутлы, ал янакълы, къара мыйыкълы сагьлам бир йигит олды.
Мырза Тогъанскийнинъ буюк къызы Зейнеп ханым акъайгъа чыкъты.
Ве ортанджы къызы Фатиме он еди яшына кельгенде къара къашлы, мавы козьлю, толгъун вуджутлы, лятиф черели, мелек киби гузель бир къыз олды.
Бекир къарт вефат этти.
Онынъ ерине огълу Мустафа къаларакъ, дикъкъат ве гъайрет иле шу алма-армут багьчаларында чалышып башлады.
Мустафанынъ бою-посту дюльбер олгъаны киби, табиаты да пек яхшы олып, юрюш-турушы — хидаетли, акълы ве зийреклиги кямиль, фикири догъру, алий къальбли, эр кес ичюн шефкъатлы ве мерхаметли эди.
Бойле олса да, мырзалар тарафындан Мустафагьа ич де ильтифат ёкъ эди.
Чюнки, хызметкяр баласы эди.
Мырза несилинден олмагъан адамгъа насыл этип айны бир чешит бакъмакъ керек?

Мырзалар тарафындан ильтифат корьмек ичюн мырза несилинден опмэкъ керек экен.
Лякин мырза къызы тарафындан севильмек ичюн де мырза несилинден олмакъ шартмы экен?
Буны илериде корермиз.

Мустафа язда эр кунь озь багъчасыны бакъа ве чечеклерини сувара эди.
Фатиме де саба-акъшам анасы иле, я да озюнинъ хызметине тайин этильген Заифе адлы бир къыз иле дагъ этеклеринде кезинерек, ёрулдыкътан сонъра эв киби буюк ташлар устюне отурып, Къара денъиз сувларынынъ ялыгъа келип урулгъаныны сейир этерек, саатлернен вакъыт кечире эди.
Базы вакъытларда Мустафанынъ багъчасы янындан кечерек, незакетли тебессюм ве маналы бакъышнен Мустафагъа ильтифат ве назар ташлап кече эди.
Атта, базы вакъытларда, бус-бутюн Мустафанынъ багъчасына кирип юрген вакъытлары да ола эди.
Керексе Русиенинъ ичерисинде олсун, керексе Къырым киби чет бир ерде олсун, мусульман мырзаларынынъ къадын ве къызлары адий халкъ къадын-къазлары киби шаллар ве урбаларына чокъ сарылмай, чокъ гизленмей юрселер де, къыйыкъ астындан эр адамгъа кулип бакъып, козь къыпып кете тургъан Къазан ве Оренбург къадын-къызларынынъ базылары киби тербиесизлик ве эдепсизлик буларда аз ола.

Буларнынъ эксериси мектеплерде тасиль ве тербие алып, зеинлерини ачкъанларындан себеп, ар-намуснынъ къадыр-къыйметини пек яхшы билип, озьлерини тутабильмеге огренелер.
Эр альде бизим Фатиме базан Мустафагъа лятиф тебессюмнен бакъаракъ, ал-хатырыны сораса да, бунынъ ичюн оны айыпламагьа ашыкъманъыз, икяенинъ сонъуна къадар сабыр этинъиз.
Бельки, вазиетини толусынен анълагьан сонъ бунда айыпламагьа шей тапылмаз.

Фатиме тарафындан косьтерильген ильфатлар Мустафанынъ къальбинде бинъ бир тюрлю тюшюнджелер догъурып, татлы хаялларгъа далдырса да, Фатименинъ киббар бир мырза къызы олувыны ве озьлерининъ адий бир хызметкяр баласы олгьаныны зсапкъа алгъанда, татлы хаялларынынъ зписи аджджы бир къайгъы-кедерге чевириле эди.

Фатименинъ къальбинде дахи севги алямети олгъаныны Мустафа эр альде анълай эди.
Меселя, Фатиме гонъюль ачмакъ ичюн Мустафанынъ багъчасына кельген вакъытта, гуя озюни гъурурнен бакъкъан киби косьтереджек олса да, Мустафадан ал-эвал сорамакъ истей эди.
Факъат къаршысында Мустафаны корьгенинен янакълары алма киби къызарып, сеси къалтырал, айтып башлагъан ильк сёзлерини биле болип-болип, зордан сонъуна чыкъкъаны Фатименинъ къальби де севги атеши иле туташкъанындан делялет бермекте эди.

Эр эки тарафта севги атеши олгъан сонъ Мустафа иле Фатименинъ шимдигедже авлакъта корюшип, сёйлешювлери ве къальблерининъ сырларыны бир-бирлерине ачкъанлары акъкъында да ихтимал чешит лафлар айтырсынъыз.
Лякин, меним фикириме коре, бойле къараргъа келюв янълыштыр.
Чюнки: "Мен сени севем, санъа гонъюль вердим", — дие адий бир багъчевангъа кенди тарафындан севги изхар этмек Фатиме ичюн насыл олса да, пек о къадар къолай дегильдир.
Мустафа дахи гъает саф гонъюлли ве утанчакъ йигит олдугъындан, киббар бир мырза къызына севги изхар этмеге джесаретлене бильмеси ихтималы ёкътыр.
Оларнынъ корюшювлери, сонъундан, эм де башкъаджа бир вазиетте олды.

Эр альде базы адамлар: "Къызларгъа язы огретмек керек дегипь, чюнки, язмагъа бильселер, йигитлерге мектюплер язып башларлар" — деселер де, менджесине, къызлар ве яш къадынларны тербиесиз ве джаиль къартийлернен чокъ корюштирмек керек дегиль.
Яш къадын-къызларнынъ гонъюллерини бозып, эр тюрлю фесаткъа ёл ачыджылар, чокъсы озьлери тербиесиз къадынлардыр дейджегим келе.
Ойлелеринде ийле ве айнеджилик чокъ ола.
Эр шейнинъ ёлуны тапып, фатиасыны берепер.
Къазанда ве Оренбургда бойле софу къартийчиклернинъ озь саньатларында пек теракъкъий эткенлери эшитилип тура.
Ырыз ве намусындан айрыларакъ, омюрни зеэрлеп, омюрлерининъ энъ шерефли вакъытларыны бир такъым сефалетханелерде кечирген бичарелернинъ чокъсы бойпе къартийчиклер вастасы иле ойле чукъургъа тюшмишлер.

Бизим Фатиме эм мусульманджа, эм русча окъугъан олып, эр эки тильде язмагъа бильсе де, озь эли иле мектюп язып, севимли Мустафагъа йибермеге ич де джурьат этамады.
Намусына ве шанына ляйыкъ корьмеди.
Лякин мектюп хызметини бир къартийчик япты.
О, бойле олды: балаларгъа аякъдаш олып турмакъ ве кимерде эвлеринде къалмакъ ичюн мырза Тогьанский Бедрие деген бир къартийчикни туткъан эди.
Къартийчик десек де, бу къадыннынъ ялынъыз бедени ве тени къартлашкъан олып, къальби ве юреги пек яш эди.
Атта тени де юрегине джевап берилебиледжек дереджеде бираз яш эди, ким бильсин, бу орюмчек авына да базы чибинлер тюшкен олур эди.

Бедрие къартийчик вакъытнынъ чокъусыны Фатименинъ янында кечиререк, кимнинъ къальби анги тарафкъа мейиль берсе, оны такъдирлеп, фатиасыны берип, ёл косьтерип тура эди.
Фатименинъ къальби Мустафагъа мейиль бергенини анълагъан сонъ да, Бедрие къартийчикнинъ энъ биринджи иши буларгъа васитапыкъ этил, корюштирмеге тырышувы олды.
Ким бильсин, бельки къартийчиклернинъ назарында, йигитлернен къызларны корюштирюв савап иш сайыпа тургъандыр.
Эгер ашыкъ иле машукъа корюшип, севги оту иле толгъан къальблерини бошатып, къарардан четке чыкъмайып айрылсалар, васита олгъан къартийлерге савап олса оладыр, буны инкяр этмек олмаз!
Тек бу мулякъатларнынъ фена нетиджелерге себеп олгъаны да чокътыр.

Бедрие къартий бир кунь, кезинмек ичюн, Мустафанынъ багъчасына кирди.
Мустафа багъчанынъ экинджи тарафында, тереклернинъ эгильген далларыны багъламакъ иле мешгъуль эди.
Бедрие къартийчик йигитни корьген сонъ, онынъ янына келип селям берди.
"Хош кельдинъ, сефа булдыкъ!" — деерек, эки тарафы чечек ве ортасында къум сепильген ёлдан экиси берабер акъырын-акъырын юрип башладылар.
Бедрие къартийчик:

— Э-э, балам, багъчанъ пек гузель!
Алмалар да пишеята экен!
Чечеклер де тамам ачылып етишкен!
Алла-тааля хайырын корьмеге къысмет этсин, — дер экеч, Мустафа:

— Амин, амин, айткъанынъыз олсын, къартанай!
Бу чечеклерни, сиз киби, кельген къыйметли мусафирлернинъ гонъюлине зевкъ берсин деп осьтюрем.
Сайып-севип кельгенинъиз ичюн сагъ олунъыз, — деди.

Бедрие къартийчик:

— Кешке Фатиме де кельген олсайды, буларны сейир этил, пек лезетленген олур эди.
О да чечеклерни пек севе, — деди.

Фатименинъ адыны эшиткенинен Мустафанынъ череси къызарды.
Къартий буны пек яхшы бильсе де, сезмеген киби, чечеклерни сейир эткен киби олып, башкъа тарафкъа бакъты.

Мустафа:

— Эгер Фатиме ханымнынъ къабул этеджегини бильсем, шу чечеклерден бир гульдесте япып, сиз аркъалы онъа ёллар эдим, лякин...
лякин насыл джесарет этип, ойле адамларгъа чечек гондерейим?
Бунъа аддим сыгъмай.
Эгер кендиси арз этмиш олса, бу арзусыны сиз, зльбетте, ерине кетирир эдинъиз, — деди.

Къартий:

— Аджеба, чечекни ким севмез?
Аля чечеклерден япылгъан бир гульдестени сейир этювден ким тояр?
— деди.

Мустафа:

— Бельки ойледир, лякин Фатиме ханыма гульдесте ёлламакъ — манъа мунасип дегиль, — деди.
Къартий (кулюмсиреп):

— Фатиме иле мунасебетте булунув киби шерефли ишни ичинъизде сакълаялмайып, кинае ве эки маналы сёзлернен, къуванчынъызны бильдирмек истейсиз, бу пек яхшы, хайырлы олсун!

Мустафа (утангъанындан къызарып, терлеп):

— Не айткъанынъызны анълаямадым.
Фатиме ханымгъа чечек гондермек — меним арджым дегиль дел айтаджакъ эдим...

Къартий:

— Бунда анълашылмагъан не бар?
Бир гузель гульдесте ёлласанъыз онынъ мемнюм оладжагъыны, эльбет де, озюнъиз де билесинъиз.

Мустафа:

— Не дейсиз шу?!
Бойле шейни хаялгъа кетирмек биле олмаз.
Киббар бир мырза къызынынъ не вакъыт биз киби...

Къартий:

— Эр кунь Фатименинъ янында турып, онынъ сёзлерини динълеген мен дегилимми?
Сизден башкъа киши акъкъында агъыз биле ачмай.

Лакъырды бу дереджеге кельген сонъ Мустафа, къувангъанындан не япаджагъыны бильмейип, череси денъишип, тап сеси къалтырап башлады.
Къартий исе:

— Нечюн о къадар эеджанланасынъ?
Бу — къальбинъизнинъ зайыфлыгъындан делялет бере.
Менден ич де гизлеме.
Фатименинъ менден гизли сыры ёкъ, — дер экеч, Мустафанынъ текмиль бувунлары бошашып, къартийге шойле деди:

— Джаным, къурбанынъыз олайым, Алла эшкъына, догърусыны айтынъыз: Фатиме ханымнынъ мени тюшюнгени догърумы?

Къартий:

— Сизинъ узурынъызда, догърудан*-догъру ант-емин этем ки, Фатиме сизден башкъа ич кимсени тюшюнмей.
Атта, бундан еди-секиз кунь эвель олса керек, яхшы хатырлап оламайым, бир кунь кеч маальде, сиз озюнъизнинъ чардагъынъызда емек ашап отура эдинъиз.
Фатиме сизге таба бакъты да, кокюс кечирип, бир "ах" чекти.
Биразкульдим де, ахчекювининъ себебинисорадым.
Бираз къызарып, сёзни башкъа тарафкъа бураджакъ олса да, сёз талып оламады: "Коресинъми, шу багъчеванларнынъ аяты не къадар лезетли кече?
Оларнынъ янында булунмакъ не къадар сеадеттир?" — деди.
Эбет бу сырларны мында сизге фаш этмек ерсиз олса да, бири-биринъизге олгъан севгинъиз белли олыл, сырларынъызнынъ ве къальблеринъизнинъ дахий бири-биринъизге малюм олгъаныны бильгенимден себел, сизден гизлемеден айттым.

Къартийнен субетлешкен сонъ, Мустафа энъ аля чечеклерден бир демет ясап къартийге берди ве шойле деди:

— Фатимеге меним гульдесте ёлламам, насыл олса да, келишкен шей дегиль.
Мен буны сизге такъдим этем.
Эгер ляйыкъ корьсенъиз, Фатимеге кенди адынъыздан такъдим этерсинъиз.

Бедрие къартий, къйткъан сонъ, гульдестени Фатимеге бере ве атта, Мустафа иле олгъан лафларыны да айткъан олса керек.
Чюнки, экинджи куню акъшам устю Мустафанынъ багъчасына Бедрие къартийчикнен Фатименинъ озю де кельди.
Оларнынъ озь багъчасына кельгенлерини корьген Мустафа, багъчасындаки кошктен чыкъып, къапы янына келил къаршылады.
Фатиме кене, эвельки киби, Мустфагъа татлы бир тебессюм иле селям берип, багъчагъа кирди.
Ве, тюневин Бедрие къартийчикнен Мустафа лакъырды этил тургъан чечекли ерге барыл, Мустафагьа бакъаракъ:

— Чечеклеринъ пек гузель экен, манъа бир гульдесте япып берсе, — деди.
Ве кендиси, Бедрие къартий ипе, къум сепильген ёл бойлап багъчанынъ экинджи тарафына кетти.
Мустафа энъ гузель чечеклерден лятиф бир гульдесте япып, теменна иле Фатимеге кетирип бердикте, Бедрие къартий кулюмсиреп, Мустафагьа:

— Ифтихар этмелисинъ, сен Фатиме ханым киби бир заткъа гульдесте такъдим этмек шерефине наиль олдынъ, — деди.

Бу сёзге Фатиме, къашларыны сытып, озюни февкъульаде бир вазиетте косьтермек истесе де, ички вазиети бунъа буюк бир маниа олып, эвелькинден де зияде тебессюмнен бакъты ве, эвельден де къырмызы олгъан янакълары даа зияде, алма киби къызарды.

Мустафанынъ къальбинде Фатименинъ севгиси ве хаялындан башкъа ич бир шей ёкъ эди.
Фатименинъ къальбинде дахи Мустафанынъ севгиси олгъаны бу вакъиалардан толусынен анълашылгъан олса да, макъсадына наиль олмагъа Мустафанынъ умюди кене де аз эди.
Сабалейин турып, хызметчилерини уятаракъ, оларны ишке ве багъчаны сувармагъа джельл эткен сонъ, кошкнинъ денъизге таба бакъкъан чардагъына чыкъыл, баягъы вакъыт Фатиме акъкъында тюшенерек, хаялгъа дала эди.
Эбет, Фатименинъ — мырза къызы, озюнинъ исе — адий адам олгъаныны козь огюне кетирип, бираз рухтан тюшсе де, инсаннынъ кемалат саиби олувы ичюн задекян несилинден олувы шарт олмагъаныны, бельки, адий халкътан да юксек тербиели, фазыл адамлар — улу дженал саиплери етишкенини ве задекян несилинден олгъанларнынъ да эр бирининъ юксек кемалат саиби олмадыгъыны тюшюнерек, эвельки татлы умютлерине кучь-къувет бере эди.
Хусусан, Фатиме киби тасиль ве тербие алгъан акъыллы бир къызнынъ кендисине бойле гонъюль берюви ялынъыз чересининъ гузеллигинден олмайып, юрюш-турушы, башкъаларгъа мунасебетинен де алидженап бир зат олгъаныны косьтерип тура эди.

Белли ки, зенгин адамнынъ къызы олса онынъ бойгъа еткенини беклеп туралар, эр тарафтан къудалар келип башлай.
Къызнынъ бою-посту, тасиль ве тербиеси насыл олса олсун, бабасы зенгин олса, о шейлерге эмиет берильмей.
Эгер байнынъ къызы дюльбер де олса, о вакъытта къызнынъ шурети даа зияде юксек котериле.
Энъ белли адамлар онынъ етишмесини беклеп туралар.
Ана, бабасынен мунасебетни эвельден къавийлештирелер.

Бизим Фатиме исе — эм гузель, эм де бильгили ве тербиели, эм бабасы да зенгин бир мырза олдугъындан чар-этрафтаки яш мырзалардан пек чокъсынынъ козьлери янып, мырза Тогъанскийнинъ аилесине мумкюн къадар якъынлыкъ догъурмагъа тырыша эдилер.

Мустафа иле Фатиме арасындаки аллар, пек гизли олса да, бу аллардан азачыкъ хабердар олгъан адамларнынъ эр бири, башкъа биревге айтмамагьа, тек озюнинъ достуна ве о дост да тек озюнинъ достуна сёйлегенинден бу сырлар бир чокъ адамлар арасында таркъалып, адетиндже, бу сыр ашкяр олып, Фатименинъ Мустафаны севгени агъыз-агъыздан сёйленип башланды.
Фатимени алмагъа умют этил юрген чар-этрафтаки яш мырзалар, Мустафаны куньлеп, насыл олса да бундан къуртулмакънынъ чаресини араштырып башладылар.

Мырза халкъы, башта, адий халкътан бир лаф-сёз эшитмейип, бу лафлар шай бир ошектир беллей эди.
Шимди де мепек киби дюльбер Фатименинъ къальбини озюне джельл эткени ичюн Мустафаны душман санып, имкян олгъан сайын интикъам алмагъа ве ашшаламагъа башладылар.

Бир кунь ава ягъмурлы ве бираз да сувукъча олгъанындан керекли шейлерни алмакъ ичюн, Мустафа озюнинъ багьчасындан йигирми беш верст къадар авлакъта олгъан шеэрге кеткен эди.
Дагъ этегинде, тереклик ичинден кечкен къыйыш-къонъур ёллардан къайтып келеяткъанда, апансыздан къаршысына бир арабагъа учь ат еккен бир адам келип чыкъты да, чет тарафкъа екильген атларындан бириси Мустафанынъ шемсиесинден урькип, кериге тартыла ве арабанынъ янтайып девирильмесине аз къалды.
Мустафа бундан кедерленип, тез-тез озь арабасындан тюшип, урьккен атны тутып, кетирип арабагъа екмеге ярдым этеджек олгъанда, арабадаки адам озь арабасындан бир чубукъ алып, ачувланып, къызарып-бозарып:

— Етер сенинъ бу эдепсизлигинъ, мырзаларны ич де урьмет этмейип башладынъ!
— деп, Мустафаны къамчылап башлады.
Бу адам — Фатимеге козь тикип, Мустафагъа асет этип, насыл олса да, интикъам алмагъа фурсат араштырып юрген Гомер мырза Шахматский эди.
Бичаре Мустафа ягъмурдан къорчаланмакъ ичюн шемсиесини ачып кете эди.
Гомер мырзанынъ къаршы келеджегини ве онынъ аты урькеджегини о къайдан бильсин.
Мустафа кучьлю, сагълам бир йигит олдугъындан, Гомер мырзаны ерге серип, къамчысынен джезалай биле эди.
Лякин бу ал мырза Тогъанскийлерге де барып етип де: "Мустафа мырза халкъыны урьмет этмей экен", — деп, Фатименинъ бундан Мустафагъа олгъан севгиси сёнмесине себеп олмасын деп, онъа къол узатмады.
Гомер мырза къыйнап тойгъандже сабыр этти.

Бойлеликнен, эки сенеге якъын вакъыт кечти.
Фатимени сорагъанлар чокъ олса да, ич бирисине бармагъа разылыкъ бермеди.
Мырза халкъы бираз медениетли ве тербиели олгъанындан, олар арасында озю севмеген ве истемеген адамгъа къызны меджбур этип акъайгъа бермек адети ёкъ.

Джаиль халкъ арасында исе, киев оладжакъ киши ве яхут онынъ ана-бабасы озь гонъюллерине ятса, къызларыны зыкъарлап киевге бере къоялар.
Къызнынъ о адамгъа бармакъ истеги бармы, ёкъ мы — оны козь огюне алмайлар.

Бу муддет ичинде Фатиме иле Мустафанынъ бири-бирине олгъан севгилери эксильмеди, аксине кунь-куньден артты.
Лякин, эр вакъыт бири-бирине гонъюллерини ачып, дертлешмеге джесарет этип оламадыпар.
Мустафа озю лаф башлап, сёэ ачса, севине-севине онынъ къучагъына атылмагъа ве оны багърына басмагъа Фатиме чокътан азыр эди.
Лякин Мустафа, мырза халкъына нисбетен озюни алчакъ сайгъанындан ве гъает тербиели ве лаф динълеген адам олгъанындан Фатиме киби тербиели ве киббар бир къызгьа нисбетен озюнинъ къальбини ачмагъа ич де джесарет этип оламай, гедже-куньдюз махбубесини хаялында ташый эди.
Эм Фатиме ичюн чокъ заметлер чекти.
Махбубесине наиль олмакъ хусусында, базы вакъытларда бутюнлей маюс олып, козь огю къаранлыкълаша эди.
Базы вакъытларда, эвельки умютлери къуветленип, дерди къозгъалып, бу ишнинъ сонъу не оладжагъы акъкъында тюшюнджеге далып, саатлернен тюшюнип отура эди.
Базы вакъытларда багъчасындаки кошкте гедженинъ дер маалинде уянып, Фатиме акъкъындаки хаял иле яшай эди.
Базы геджеперде одасынынъ пенджереси ачыкъ ола.
Хафиф ель лятиф чечек къокъуларыны кетирип, гонъюлини хаяплар дюньясына алып кете эди.
Багъчанынъ ашагъы тарафындаки тынч ве сакин денъиз узерине ай кольгеситюшип, алтын нурларыны сачып тура.
Ялынъыз къарт тереклернинъ япракълары хафиф-хафиф эскен ельнен дертлешип туралар.
Ода ичине ай шавлеси тюшкен, тыныкъ бир зия иле эр тараф нурланып тура.
Бинанынъ янындаки терек тарафтан чырылдагъан бир чегертки сеси иле иракъта, отлар арасында отькен бир къуш сесинден гъайры орталыкъта башкъа ич бир тюрлю сес-седа ёкъ.
Иште бойле вакъытларда Фатименинъ хаялы иле Мустафанынъ юреги атеш киби янаракъ: "Ах, джанчыгъым, варлыгъым Фатиме!
Сенден айры олмакъ, хусусан бойле шаиране вакъытларда манъа не къадар шиддетли тесир эте.
Кешки шу дакъкъаларда янымда олсанъ да, сенинъ лятиф сачларынъны сыйпап, черенъни багьырыма бассам, энъ кучюк бир арзу ве тилегинъ ичюн джанымны феда этмеге разы оларакъ, аякъпарынъа юзюмни сюртсем, кендимни не къадар бахтияр саяр эдим", — деп бинъ бир тасавурларгъа далып, козьлеринден юкъусы къача эди.
Тек бойле къайгъы ве тюшюнджелер иле къалса даа бир шей дегиль эди.
Лякин башкъа да чокъ заметлер чекти.
Меселя, Фатимени соратып-соратып да, аламагъан мырза йигитлери Фатименинъ разы олмаювына себел къызнынъ Мустафагъа олгъан севгиси экенини пек яхшы бильгенлеринден себеп Мустафагъа эвельден олгъан къоркъызувларыны онларнен кере арттырдылар.
Атта Абдулгерай адлы бир мырза йигити Фатимени озюминъки деп эсап этип юре эди.
Бабасы аркъалы соратып, Фатименинъ разы олмаюв хаберини алгъанда, биринджи кере инанмады.
Кене соратты.
Ве Фатименинъ озюне, гизли оларакъ, хабер йиберип, меселенинъ асылыны анълагъан сонъ, Фатименинъ къабул этмеювининъ асыл себеби Мустафагъа олгъан севгиси экенини бильген сонъ, ачувланып, Мустафадан шиддетли бир интикъам алмагъа къарар берди.

Мустафа базы вакъытларда озюнинъ багъчасындан беш-алты верст ердеки бир койге барып келе тургъан эди.
Бир вакъыт, Абдулгерай мырза озюнинъ хызметкярындан беш-алты адам кетиререк, тереклер арасында бир ерге гизленип, Мустафанынъ койден къайткъаныны беклеп турдылар.
Заваллы Мустафа, бутюн барлыгъы иле Фатимени хаялындан кечирип, дюньясындан хаберсиз алда акъшам устю койден къайтып келеяткъанда, тереклер арасындан апансыздан ал ты адам онъа уджюм этип, чекиштирмеге башладылар.
Эр не къадар къаршылыкъ косьтерип, бир-экисини ерге юварлатса да, бир адам алты адамгъа насыл этип къаршы турсын?!
Заваллы Мустафаны яхшы эзип, котеклеерек, атта бир къач еринден яраладылар да.
Олар кеткен сонъ Мустафа яваштан еринден турып, бираз озюне кельди.
Джебиндеки явлугъы иле къан акъып тургъан яраларыны сарды.
Ве, ичинде, дюньягъа бинъ бир кере лянетлер айтып, озюнинъ бахтсызлыгъына чокътан-чокъ теэссюфлер этерек, багъчасына къайтты.
Мустафа къайткъанда акъшам маали олып, къаранлыкъ тюше башлагъан эди.
Багъчасына кирген сонъ дос-догъру ятагъына кетип, ятмагъа ве, яраларыны тедавийлемек ичюн экимге адам ёллайджакъ олып, бир шейге бакъмадан ятакъ одасына баргъанда: "Мустафа, Мустафа!" — деген сес эшитильди.
Айланып бакъса, чечеклер янындаки отургъычта Бедрие къартий отура.
Оны корил, Мустафанынъ юреги бир мот олды ве озю бойле бир алда экенде Фатиме де кельген олмасайды, деп къоркъты.

Бедрие къартийнинъ янына бойле алда бармагьа истемесе де, башкъа чареси ёкъ эди.
Мустафанынъ козьлерининъ тюплери когергенини ве бир янагъынынъ яралангъаныны корьген Бедрие къартий: «Вай, балам, санъа не олды?!» — деп, янына отургъаныны беклемеден ал-эхвал сорап башлады.
Мустафа, бираз къызарып, шашмап агъан ын дан: «Койден къайткъанда атым урькип къан ты да, терекке урулдым», — деди.
Догьрусыны айтмагъа утаиды.

— Вай, балам, буюк къазадан хайырлысынен къутулгъансынъ.
Бундан сонъ, дахи, Апла-тааля кенди сакъласын, — дел, Мустафагъа теселли берди.
Андан-мындан бираз лаф эткен сонъ, Мустафагъа бакъып: "Меним чокъ отурмагъа вакътым ёкъ.
Мен санъа бугунь къуванчлы бир хабер кетирдим: Фатиме сенинъ озюнънен корюшип, лаф этеджек ола.
Онынъ ичюн де бугунь, гедже саат он бирге сени чагъырды.
Дос-догъру буюк къалыдан кирерсинъ, къалыджынынъ бу иштен хабери бар.
Къалы янында мен сени къаршылап алыр ве бир одагъа кирсетип, устюнъден килитлерим.
Вакъты кельгенде Фатименинъ озю кельгендже анда сес-солукъсыз отурырсынъ, анълашылдымы?
Тамам саат он бирде барырсынъ", — деди.

Мустафанынъ яралары ве аркъа кемиклери гъает агъыргъаны себебинден, бу баягъы дешетли вакъиа ич бир вакъыт козь огюнден кетмегенинден себел, Бедрие къартийнинъ сёзлерини юкъу ичинде эшиткен киби динълеп, акъикъатнен де тюш корьмейимми экен, деп озюне озю инанмайып, о якъ-бу ягъыиа бакъынды.

Мустафа, Бедрие къартийге къайта-къайта тешеккюрлер айтып, сагъ олунъыз деп, озгъараракъ, звге кирсе де, нишлейджегини бильмейип, шашып къалды.
Бираз тургъан сонъ, устюндеки къалынджа урбаларыны пек кучьлюкнен чыкъарып, дивар янындаки кроваткъа ятып, тюшюнджеге далды.
Бундан ярым саат эвель онынъ башына насыл буюк фелякет кельген эди.
Эгер бу дюнья деп аталгъан джеэннем ичинде Фатиме деген бир мелек, бир нур парчасы олмаса эди.
Мустафа бутюн дюнья ве онынъ ичиндеки шейлерге ачувланып, джанындан да, малындан да ваз кечмеге азыр эди.
Энди исе, шимди, яни арадан ярым саат сонъра, эки сенеден берли севги-муаббети иле янып-якъылгъан Фатиме корюшмек ичюн шахсен озю давет эткен.
Эй, фелек!
Инсан ичюн сенинъ даа насыл сынавларынъ бар?!
Эки сенеден берли толып-ташкъан къалиплерини, топлангъан дертлерини бошатмакъ ве махбубининъ догърудан-догъру козьлерине бакъаракъ, эллерини опип, севги-муаббетини бильдирмек не къадар буюк бахтиярлыкътыр!
Бунынъ ичюн тариф аджиздир.
Лякин бу къадар къуванчлы ве севинчли бу хабернинъ бойле бир куньге догъру келювини Мустафа кене де озюнинъ бахтсызпыгъына ве талийсизлигине ёрап окюнди.
Саатине бакъты.
Вакъыт онгъа якъынлай эди.
Бир саат къалды.
Эгер башкъа вакъыт олса, бу бир саат бир сене къадар узун корюнир эди.
Лякин шимди пек тез кече.
Чюнки махбубе иле корюшюв эм де мулякъаткъа бойле алда барылырмы?
Къанларны, яраларны ювып, темизлеп, янъыдан сармакъ керек.
Сыртындаки агърылар да февкъульаде фена дереджедедир.
Азачыкъ онъайтсыз арекет этсе, кемиклери шарт этип къырылып кетеджек киби.
Насыл олса да, яваш-яваш азырланып, кийинип, маса устюне косьтекли саатини ачып къояракъ, бельгиленген вакъытнынъ келип етмесини сабырсызлыкънен бекледи.

Саат он бир олгъанда Мустафа озь одасындан чыкъып, яваш-яваш мырза Тогъанскийнинъ дачасына барды.
Къапыджы Али баба Мустафаны корил, бираз шашмалады ве: "А, Мустафа, сен экенсинъ де, айды кир, хош кельдинъ", — деп, къапуны ачты.
Къапудан киргенинен Бедрие къартий Мустафанынъ къаршысына чыкъты.
Чокътан беклей экен.
Бедрие къартий Мустафаны къараныкъ бир одагъа кетирди ве: "Фатиме кельгенге къадар сен мында олурсынъ", — деп, устюнден килитлеп, анахтарны алып кетти.

Мустафа къаранлыкъ одада ялынъыз къалгъан сонъ, къолунен сыйпалап барып, дивар янындаки дивангъа отурып, озюнинъ башына келип-кечкенлерини хатырлаяракъ, ойгъа далды.
Бойле интизар1 вакъытларнынъ эр дакъкъасы бир йыл къадар узун корюнди.
Вакъыт пек яваш кечкенинден, бираз отургъан сонъ Мустафа озюни тутамадан, еринден турды да, о якъ-бу якъкъа бираз юреджеколды.
Эллеринен сыйпап-сыйпап, яваш-яваш бираз юрген сонъ, къолу бир масагъа тийди.
Масанынъ устюни сыйпап бакъты.
Ирили-уфакълы бир къач шише тура.
Оларнынъ бирисини къолуна алып, тапасыны ачты ве къокълап бакъты.
Хош къокъулы гуль майы.
Экинджи шишени къокълап бакъты.
"Глицерин олса керек", — деп, оны да ерине къойды.
Учюнджи шишени къокълап бакъты.
Ондан гъает лятиф ве хош бир къокъу кельсе де, онынъ не экенини анълап оламады.
"Къыйметли бир шей олмалы", — деп, шишенинъ агъызындан пармагъына тийсетип-тийсетип, къашларына ве мыйкъларына сильди.
Тек, къокъусы пек эйи олса да, къувети аз олгъанындан, Мустафа бу мисни къашлары ве мыйыкъларына силювнен къанаатленмеди.
Шишени азачыкъ янтайтып, авучына бираз тёкти де, бутюн юзюне ве манълайны окъалады.
Шишенинъ буюк олгъаны бу миснинъ къолгъа тёкип, сюртильген къокъулы май олгъанындан делялет бере эди.

Бираз юрген сонъ Мустафа кене келип, эвельки ерине, дивангъа отурып, Фатимени тюшюнди ве онъа наиль олса келеджекте не къадар сеадетли омюр сюреджеклерини хаялланып башлады.
Шу алда къарарнен эки саат къадар вакъыт кечкен сонъ бир адам келип, тыш тарафтан оданынъ къапысыны ача башлады.
Бу вакъытта Мустафанынъ юреги сыкъ-сыкъ урып, аякъ устюне къалкъты, къапунынъ ачылмасыны сабырсызлыкънен бекледи.
Къапу ачылгъанынен, къолуна кучюк бир чыракъ туткъан Фатиме толгъун ай киби нурлу юзю иле къаранлыкъ оданынъ ичини ярыкълатты.

Эки сенеден берли джан-юректен бири-бирине севда олып да, бири-бирине бир агъыэ сёэ айтып оламагъан ве дертлерини ашкяр этамагъан эки инсан апансыздан бири-бирисининъ къаршысында пейда олгъанда нишлейджеклерини бильмейип, бираз шашмалап къалдылар.
Сонъра Фатиме элиндеки чыракъны маса узерине къояракъ, Мустафанынъ къолундан тутып, озь янына, дивангъа отуртты ве севгисини изхар этерек' бойнына сарылып:

— Ах, джаным!
Ах, эки козюм!
Бизге де бу куньлерни корьмек насиб экен.
Сенинъ ичюн мен не къадар асретлик чектим ве не къадар козь яшлар тёктим.
Билем, сен де мен ичюн чокъ заметлер чектинъ: къач керелер буюк къазаларгъа огърадынъ.
Атта бугунь да башынъа кельген фелякетлерни эшитип, пек зияде яндым.
Бизим бири-биримизге олгъан севгимиз иншалла буларнынъ эписини утуттырыр, — деп, Мустафанынъ эллерини опеджек олгъан эди, бир даа бакъса не корьсин, Мустафанынъ къоллары, къазан куеси киби сим-сия!

— Бу не ал?
Сенинъ эллеринъе не олды?
— деп, Мустафанынъ юзюне бакъса, бети де сим-сия.
— Джаным, санъа не олды?
Кель, кузьгюге бакъ, — деп, Мустафаны кузьгю къаршысына кетирген эди, Мустафа утангъанындан ер ярылса ерге киреджек киби олды.
Бутюн юзю-козю сим-сия олгъан.

Белли ки, къадын-къызлар эр ерде озь адетлерине коре, зийнетленелер.
Меселя, Авропа къадынлары — юзлерине пудра якъалар.
Татар къадынлары инджи киби беяз тишлерини къарагъа бояйлар; къулакъларыны тешил, сыргъа такъалар.
Африканынъ базы къабилелеринде къадынлар юкъарыдаки дудакъларыны я да бурунларынынъ бир четини тешип, алкъа такъалар.
Тюрк ве Къырым къадынлары сачларыны къарагъа я да къызыл хынанен боялайлар.
Ве эр бириси, озьлерининъкини гузель сайып, башкъаларычдан кулелер.
Мустафанынъ къаранлыкъ одада маса устюндеки шишеден авучына тёкип, хош къокъулы май деп текрар-текрар юзюне, козьлерине сюртдиги май — Фатименинъ сач боялагъан къара боясы экен.
О боя экинджи шишедеки сувгъа бир къач тамлачыкъ тамызып боялагъанда Фатименинъ белине тюшип тургъан бир къулач сачыны сим-сия этип къарартмагъа етер эди.
Заваллы Мустафа исе догърудан-догъру авучына тёкип, юзюне окъалагъанындан себеп, къияфети гъает кулюнчли бир алда эди.

Озюнинъ къияфетини кузподе корьген Мустафа кульмеге де, агъламагъа да бильмейип, нишлейджегини бильмеден шашып къалды ве бу шей акъикъатта насыл олгъаныны Фатимеге сёйледи.
Фатименинъ ичи-багъры кулькюге толгъан исе де, зорлап озюни тыймагъа тырышты ве ниает, маса устюне ичмек ичюн къоюлгъан графинадаки сувны алып, Мустафанынъ бетини, къолларыны ювса да, сув — салкъын, боя — майлы олгъанындан себеп, эвелькиден де бетер аяланды.
Не олса олгъан, буны сонъ бакъармыз, шимди бу шейнен вакъыт кечирмейик, вакъытымыз аз, лаф этиледжек лафларымызны лаф этейик деп, кене эвельки ерлерине, дивангъа барып отурдылар.
Мустафа Фатимени багърына басаракъ:

— Ах, эки козюм!
Сенинъ ичюн эки сенеден берли не къадар заметлер ве мешакъатлар чектим.
Лякин башыма кельген бугуньки кунюм оларнынъ эписини унуттырды.
Афу этинъиз, аякъларынъызны опейим, — деди.

Фатиме:

— Башта бир манъа сиз деп лаф этме, сен деп лаф эт.
Мен сени — къальбимнинъ бир парчасы, козюмнинъ бебеги киби севем.
Экинджиден, афу этмееджек не бар?
Ойле хаталар ола тургъан.
Бизим арамызда фена бир шей ёкъ.
Вакъытымыз аз.
Айтыладжакъ лафларымызны айтып етиштирейик.
Шимдиге къадар экимиз де чокъ асретлик чектик.
Дженабы хакънынъ, эльбетте, бизге де бир мерхамети вардыр.

Мустафа:

— Сенинъ ичюн чектигим заметлернинъ эр бириси, меним ичюн бир сеадеттир.
Лякин кендимнинъ не къадар бедбахт' ве фукъаре бир адам олгъанымны тюшюндигим вакъыт бус-бутюн рухтан тюшем.

Фатиме:

— Нечюн рухтан тюшесинъ?
Манъа саип ве ёлдаш олур исенъ кендинъни бахтсыз ис этмезсинъ деп зан этем.

Мустафа:

— Ах!
Иште энъ буюк бахтсызлыгъым да шу ки, насыл этип мен сизге хызметчи ве ... олмакъ шерефине наиль ола билейим?
Бу иш сиз ичюн зевал ве мен ичюн эдепсизлик дегильми?

Фатиме:

— О не демектир?
Меним ичюн нечюн зевал ве сизинъ ичюн эделсизлик олсун?
Эгер мени задекян баласы — мырза къызы олмамны озюне бир шереф сая деп зан этсенъ, фикиринъ янълыштыр.
Мен ойле фикирде дегилим.
Эпимизни бир Алла яратмадымы?
Эпимизнинъ де келип чыкъувымыз — ер, сув, атеш ве авадан дегильми?

Несиль ве къан итибары иле макътанмакъ ве ифтихар этмек — джаиллерге хастыр.
Менджесине шереф ве итибар — несеб ве несиль иле дегиль де, бельки эдеп, тербие ве инсаниетлик иледир.
Эм де бизим о асылзат дее ифтихар эттигимиз шерефни ким къазангъан олса, он^>а аиттир.
Мен феляннынъ огълуйым демек не файда верир?
Инсан: иште, мен — фелянчым деерек, озюнде олгъан нам ве унван иле ифтихар этмели.
Мен акълы дегилимми, севимлим, нечюн бир шей айтмайсынъ?

Мустафа:

— Сёзлеринъе айретте къалдым.
Сенинъ тарафынъдан бу къадар ильтифаткъа наиль олувны акъылыма ве хаялыма биле кетирмей эдим.

Фатиме:

— Айретте къаладжакъ не вар?
Беним фикирим ве меслегим шундан ибареттир.
Вакъытымызны бойле узун сёзлер иле кечирмеге имкян бермейип, шимди асыл макъсадкъа кечейик де, сёзюмизни ачыкъ-айдын айтайыкъ: задекянлыкъ ве мырзалыкътан вазгечкен ве ич бир зенгинлиги олмаян Фатиме адлы къызны озюнъе омюр аркъадашы этерек къабул этерсинъми?

Мустафа (къызнынъ тизлерине баш эгерек):

— Санъа омюр аркъадашы ола бильмек ичюн озюмде ич бир лаякъат корьмейим.
Эгер бойле ола турып да, ильтифат ве мерхаметине наиль оларакъ, сенинъ тарафынъдан омюр аркъадашлыкъкъа къабул олунсам, севинчимден башым кокке етер эди, — дел, джебинден явлугъыны алып, козьлеринден акъмакъта олгъан яшларыны силе башлады.

Фатиме:

— Иште, бунъа тешеккюр идерим.
Лякин, агъламакъ лязим дегиль.
Агъламакъ — я бир къайгъы ве кедер ичюн ве яхуд буюк бир севинч ичюн оладыр.
Хамд олсун, бизим ойле агълайджакъ киби къайгъымыз ёкътыр.
Эм де умют эттигимиз сеадетке де наиль олдугъымыз ёкъ, — деерек, озюнинъ козьлеринден де яшлар тыгъырып башладыгъындан, явлугъы иле козьлерини силерек, сёзюни девам этти: — Шимдилик, бойле шейлер иле зеинперимизни перишан этмеелим, истикъбалимизни тюшюнелим.
Кендимизни бири-биримизнинъ огюнде сыкъ-сыкъ коребильмегенимизге бир маниа вар исе, о да шу, бизим мырзалыкъ ве задекяилыкъ унваиы дегильми?
Мен бундан толусынен вазгечеджегим.
Унваларны, несиль ве несеб ифтихарларыны бойнымдан алып ташлайджагьым.
Бунъа къаршы сен де кучюк бир федакярлыкъ ихтияр этермисинъ?

Мустафа:

— Бу суальге тааджипленем.
Шимдиге къадар аятымны ве джанымны сакъламакълыгъым тек сенинъ иле корюшмек ве ич олмадым, бир керечик аякъларынъа юзюмни сюртмек умюди иле эди.
Бу макъсадым омюрге кечти.
Бундан сонъра исе джанымны феда этмеге азырым.

Фатиме:

— Зиядеси иле тешеккюрлер идерим, севимли Мустафам.
Санъа айтаджагъым теклиф бар шей дегильдир.
Лякин кене умют идерим ки, къабул идерсинъ.
Тюневин насыл бир къазагъа огърап, беш-алты еринъден яраландыгъынъны бильдигим алда, санъа, махсус шойле бир куньде чагъырткъаным бир теджрибе ве имтиан ичюн эди.
Хамдлар олсун, бу теджрибемде алданмадым.
Адети узьре, олюм алында деп айтыладжакъ заметли бир заманынъ олса да, даветимни къабул этип кельдинъ.
Бундан сонъ, дахи, санъа ишанчым зиядеси иле кямильдир.

Мустафа:

— Ах, эки козюм!
Мен ичюн энъ буюк шереф ве энъ лезетли бир олюм — джанымны сенинъ огърунъа къурбан ве феда этмектир.
Эгер сенинъ энъ адий бир макъсадынъны ве хызметинъни ерине кетире бильсем озюмни дюньядаки энъ бахытлы ее энъ бахтияр адамлардан санар эдим.

Фатиме:

— Пек яхшы!
Ойле исе, ачыкъ-ачыкъкъа айтайым: экимизнинъ бирлешмемиз ичюн мытлакъа ватанны терк этмек керек оладжакъ.
Анълайсынъмы, севимлим, догъып оськен ерлеримизни ташлап, башкъа бир мемлекетке кетмек зарур.
Эгер мында олсакъ, бизге бирлешмекни умют этмеге сыра къалмай.
Чюнки меним бабам киббарлыкъны, улулыкъны мырза несилинден олувда деп итикъад эткенлердендир.
Онынъ тюшюнджеси, мытлакъа мени бир мырза огълуна вермектир.
Мени огълу Абдулгерайгъа сорамакъ ичюн кеченлерде бизге мырза Тайгъанский кельген экен.
Бабам пек хошнутлыкънен къабул эткен ве: «Сиз киби улу ве асылзаде бир мырзагъа бермейип кимге бермек кереким?!
Лякин къызнынъ озюне де аитып къараиыкъ», — деп, озь тарафындан ишни бутюнлей битирип йиберген.
Бабамнынъ фикирине коре Абдулгерай киббар ве асылзаде олса да, менджесине ойле дегиль.
Не русчадан, не мусульманджадан бир капиклик хабери ёкъ.
Тутурукъсыз, ахлякъсыз, къайда барса анда ичип, бозукълыкъ ёлунда, фаишеханелерде омюр кечире.
Мырзалыгъына ифтихар этип, байлыгъы иле гъурурланаракъ, авам халкъкъа залымлыкъ ве джебр эте.
Асылзаде адам бойле шейлер япармы?

Тайгъанскийнинъ теклифини айткъан сонъ, бабама догьрудан-догъру: «Мен онъа бармагъа разы дегилим», — дедим.
Бабамнынъ пек кейфи бозулды.
Арадан бир къач кунь кечкен сонъ Абдулгерайнынъ озюнден бир мектюп кельди.
Озюнджесине, манъа озь севгисини изхар этип, гонълюмни йымшатаджакъ олгъан.
«Гонълюмнинъ саиби ве севгени бар, шундан себеп, мени афу этинъиз», — деп джевап язгъан эдим.
Шунъа къаршы: «Гонълюнъизнинъ саиби олгъан багъчеванны менден устюн коресинъизми?» — деп манъа язгъан мектюбини махсус, бабамнынъ адына ёллагъан.
Онъа язылгъан сонъ, бабам, мектюпни ачып окъуяракъ, манъа февкъульаде зияде ачувланды.

«Меним козьлериме бакъ.
Сен сойадымызнынъ намусына леке тийдирмек ичюн догъгъан бала экенсинъ!» — деди.
Шай олгъан сонъ, эгер мында олсакъ мени санъа вермек ихтималлары ёкъ.
Меним де сенден башкъаны къабул этмек истегим ёкъ.
Ойле экен, бутюн омюримиз кедер ве асрет иле кечеджек, бу дюнья биз ичюн тар оладжакъ.
Эгер сеадетимизни истер исенъ, бизим ичюн, шимди, аилемизни, ватанымызны, унванымызны ве мал-мульклеримизни бойнымыздан котерип атып, бир-биримизнинъ севгимизге сарылып, башкъа бир мемлекетке кетмек керек.
Насыл?
Бу теклифни къабул этесинъми, севимли Мустафам?

Мустафа:

— Дюньянынъ дигер кошесине кетмеге разым Сен иле берабер олгъан сонъ мен ичюн эр ер ватандыр.
Эгер хызметчилик этип олсам да, сени мемнюн эте бильсем, бу, меним ичюн буюк сеадеттир.

Фатиме:

— Тешеккюрлеримни бильдирем, севимлим.
Насиб олса, биз Истанбулгъа кетермиз.
Бу ишни мумкюн къадар тез япмакъ керек.
Ёкъса сырымыз ашкяр олып, къургъан планларымызнынъ бозулмакъ ихтималы вар.
Эсап-къасап ишлерини япувнен огърашма, адамлар шубеленип башларлар.
Бир чифт ат азырла.
Ярын, вакъыт акъшамдан эки саат къадар авгъан сонъ догъру Акъяргъа кетермиз.
Be андан пароходкъа минип, Истанбулгъа ёл алырмыз.
Истанбулгъа барып чыкътыкътан сонъра белли бир муддет кечинмеге менде акъча бар.
Ондан сонърасы ичюн Алла керимдир.
Насыл?
Бунъа разысынъмы?

Мустафа:

— Нечюн разы олмайым?!
Севингенимден акъылымны джоймасам олур эди деп къоркъам.

Фатиме, хошнутлыкънен Мустафанынъ бойнуна сарыларакъ, манъпайындан опип шойле деди:

— Бойле федакярлыгъынъ ичюн тешеккюрлеримни бильдирем, эки козюм.
Ойле исе энди сен къайт.
Вакъыт аз къалды.
Бедрие къартий сени озгъарыр.
Ярын, акъшамдан эки саат кечкен сонъ мен озюмизнинъ дачанынъ ашагъысындаки ёл боюнда бир терек астында сени беклерим.
Бизим дачанынъ догърулыгъына келип еткен сонъ яваштан сызгъырырсынъ.
Иште о вакъытта корюшил, ёлумызгъа кетермиз.

Мустафа дахи Фатименинъ памукъ киби йымшакъ ве къар киби бем-беяз эллерини дудакъларына кетирип, опькен сонъ, Фатиме беян эткени киби, ярын акъшамдан сонъ къавушмакъ ичюн, озь багъчасына къайтып кетти.
Бедрие къартий элиндеки теспинен: «Субхан Алла, субхан Алла», — деп зикрини девам эттиререк, Мустафаны озгъарып, артындан дуа окъуп къалды.

Мустафа озюнинъ башына кельген ве кепеджек алларны тасавур этип, терен ойгъа далып къайткъанда гедже къаранлыкълашкъаны себебинден, аякъ астындаки ёлны кереги киби корил оламай, бир ташкъа сюрюнип йыкъыларакъ, аягъынынъ кемиги агъырып, бираз вакъыт аягъына басып оламады.
Не де олса, озюнинъ багъчасына келип чыкъкъан сонъ, фикири ве хаяллары чыбалып, одасына кирип ятаркен, бираз юкълап, раатланаджакъ ве кучь топлайджакъ олса да, бойле бир геджеде козьге юкъу кирерми?
Козьлер азачыкъ юмулып башладыгъындан къаршысында Фатиме пейда ола.
Эм де ярынгъа насыл азырланмакъ ве недай кетмек оладжагъыны тюшюнерек, баягъы вакъыт яттыкътан сонъра козьлери юмулып, бираз юкъугъа кетти.

Эгер инсан ичюн яшлыкънынъ мейвасы ве чечеги олгъан ашыкълыкъ ве севги леззети олмаса эди, бу фаний дюньянынъ шу къадар шиддетли замет ве эмеклерине даянмакъ гъает мушкюль ве агъыр олур эди.
Инсан уфакъ бир сеадетке, джузий бир раатлыкъкъа наиль олмакъ ичюн гедже-куньдюз, бир такъым къайгъы ве асретлер астында эзилерек, бинъ бир тюрлю заметке къатлана.
Буларнынъ эр бири севги ве муаббет багъчасынынъ чечеги олгъан рефикъаи аятнынъ ве о багъчанынъ мейвасы олгъан эвлядынынъ раатлыкъ ве сеадетлерине хызмет ичюндир.
Къальби севги-муаббет нуру ве аиле исси иле толу олмагъан адам там инсан сайылмаз.
Ваазджылардан бириси джамиде вааз окъуп тура экен, козьлеринден яшлар тёкерек, ах-вах этип, тышарыдан бир адам ичериге кирип, джамининъ къапусы янында тургъан.
Вааз окъугъан адам: «Санъа не олды», — деп сорагьанда, ичериге кирген адам: «Эшегимни джойдым», — деген.
Вааз окъугъан адам онынъ ваазыны динълеген адамларгъа хытап этерек: «Аранъызда ашыкълыкъ дердине огърамагъан адам бармы?» — деп сорагъанда, эрифлернинъ бириси аякъкъа къалкъып: «Меним эшектен ич де хаберим ёкъ» — деген.
Вааз окъугъан, дахи, къапу янындаки адамгъа оны косьтеререк: «Иште сенинъ эшегинъ, кедерленме де, ал да къайт», — дее лятифе этмиш.

Мустафа юкъудан уянгъан сонъ яваш-яваш ёл азырлыгъыны корип башлады.
Олгъан парасыны алды.
Эсап-къасап дефтерлерини де тез-тез низамгъа чекип, эсап-китап ишлерини бир кягъыткъа язып, джебине къойды.
Бираз авлакътаки бир шеэрге барып келеджегини айтып, хызметчилерине атларны ашатып, арабаны азырлап къоймаларыны эмир этти.

Джанындан да зияде севген Фатиме иле бирлешеджегине гъает севинмекте исе де, бабасындан мирас ве ядикяр оларакъ къалгъан, кендисининъ дахи бу къадар хызмет ве гъайрети синъген багъчасыны эм де догъып оськен ватаныны терк этип кетмек къальбине агъыр тесир этмекте эди.
Факъат экинджи тарафта Мустафанынъ къальбини джазб эткен ве къаныны къайнаткъан севги, бу дакъкъаларда ватан ве багъча севгисинден даа зияде шиддетли тесир эте эди.

Акъшам анълашылгъан вакъытта атларыны азырлап, ёлгъа чыкъты ве къомшу койден дигер бир аркъадашынен кетеджегини, атларны бакъмакъ ичюн дахи онынъ хызметчиси кетеджегини айтып, гуя хызметчилерини шубелендирмемеге тырышты.

Кенди багьчасындан чыкъкъан сонъ, артындан озгъарып къалгъан хызметчилерини алдатмакъ ичюн башта бир, бараджакъ тарафынынъ бус-бутюн терс тарафына кетип, бираздан сонъ дёнип, Тогъанскийнинъ дачасынынъ ашагьы тарафындаки ёлгъа чыкъты.
Тамам дачанынъ догърулыгъына баргъанда яваштан сызгъыргъан эди, Фатиме ёлгъа чыкъаракъ, Мустафанынъ арабасына келип отурды.
Бир-бирине ынтылгъан эки къальб бойлеликле бирлешерек, бар къуветлеринен атларыны айдаштырып, ёлларыны девам эттирдилер.
Бираз кеттиктен сонъра ёллары бир тёпе ерге чыкъты.
Ап-айдын олып ай къалкъкъанындан бу ерден Мустафанынъ багъчасы ве мырза Тогъанскийлернинъ дачасы ачыкъ-айдын корюнмекте эди.
Бу ерде атларыны токътатып, сонъки кере олмакъ узьре, кендилерининъ догъыл оськен ерлери иле сагълыкълаштылар.
Фатиме озьлерининъ дачасына бакъып: «Эй, азиз Ватаным, сени ташлап кетмеге меджбур олдым.
Мени афу эт.
Затен сенинъ топрагъынъдан мейдангъа кельдим.
Анамдан догъгъаным киби, энъ биринджи дефа сенинъ аванъдан нефес алып, къанларым арекетке кельди.
Тениме джан кирди.
Сенинъ сувларынъны ичип, махсулынъны ашап осьтим.
Мени тербиелединъ, кемалаткъа етиштирдинъ.
Лякин нейлейим ки, инсанлар тарафындан ич манасыз ве керексиз ляйыкъ деп танылгъан адетлер сени терк этип, ят иллерге кетмеге бизни меджбур этти.
Афу эт, Ватаным.
Затен сени терк этсек де, асла унутмамыз.
Чюнки, вуджудымызнынъ маясы—сенинъ топрагъынъдандыр.
Сен — бизим вели ниметимизсинъ1, эльвида, Ватан!»

Фатименинъ къальби гъает тесирленди, козьлери тор ланды.
Ве, явлугъынен козьлерини силерек, ана-бабасына хытабен шойле деди: «Эй, мукъаддес ана-бабам!
Не къадар севгинен мени севе-севе осьтюрдинъиз.
Мен ичюн не къадар заметлер ве мешакъатлар чекип, раат ве сеадетим ичюн не къадар шей сарф эттинъиз.
Пек яхшы билем ки, шимди де мени шойле бир севги иле северсинъиз.
Мен сизни быракъып кеттикте не къадар къайгъылы ве асретли олурсынъыз!
Къальбим парча-парча ола.
Лякин афу этинъиз, мукъаддес ана-бабам!
Меним сеадетимнинъ насыл эйи оладжагьы акъкъындаки фикирлеринъиз янълыштыр.
Меним къальбимден чыкъкъан виджда"ымнынъ хытапларына къулакъ асмакъ истемединъиз.
Эсю заманнынъ джеапетинден къалгъан манасыз адетлернинъ эсирлиг шден озюнъизни къуртарып оламадынъыз.
Меним бахтым, сеад тим — бай бир мырзагъа келин олып, гузель урбалар, яхшы атлар иле гъурурланып юрмекте дегиль эди.
Бири-биримизни севген адим иле къавушып, токъ вакътымызда шукюрлер этип, ач вакътымызда берабер чалышаракъ таптыгъымыз бир локъманы экиге болип ашайджакъ бир дост инсан иле омюр кечирип, аяттан леззет алмакъ- ве сизге дуада булунмакъ ниетинде эдик.
Теэссюф ки, сизге буны анълатмакъ мумкюн олмады.
Мен де, агълай-агълай сизни терк этмеге меджбур олдым.
Афу этинъиз!
Акъкъынъызны элял этинъиз, севгили педер валидем!»

Бу сёзлерни айткъанда Мустафа Фатименинъ тизлерине ятып, окюр-окюр агъламакъта эди.
Мустафа дахи Фатименинъ сёзлеринден пек тесирленип, бир шейлер айтаджакъ олгъан исе де, юрегиндеки сёзлерни насыл беян этмекни бильмедигинден: «Пек догъру, сен бутюн айтыладжакъ шейлерни айттынъ, эки козюм», — дел, Фатименинъ сёзлерини тасдикълады.
Ниает, бу ерден турып кетерек, Къара денъиз боюндаки тереклик бир ёлдан Акъяргъа догъру ёл алдылар.
Бир тарафта февкъульаде юксек дагълар ве онынъ узериндеки гъает буюк къаялар эм де ташлар, экинджи тарафта ай ярыгъындан кузьгю киби йылтырап тургъан Къара денъиз инсаннынъ къальбине дешетли тесир этмекте эди.
Бираз кеткен сонъ араларында шойле лаф ачылды.

Фатиме:

— Эндиден сонъ бутюн омюримиз боюнджа бири-биримизге багълы ве бир тен-бир джан оладжакъмыз.
Затен бизим къальблеримиз дженабы хакъ тарафындан эвельден, бири-биримизге багълы оларакъ яратылгъан исе де, динимизнинъ беян эттиги киби бу багълылыкъны инсанпар огюнде де илян этмеге борджлумыз.
Онынъ ичюн Акъяргъа бардыкътан сонъра энъ биринджи ишимиз бу олсун.
Насыл, эйими?

Мустафа:

— Бойле къуванчлы хаберлерни эшиттикте, акълымны джоймакътан къоркъам, — деп теменна ве севги иле Фатименинъ къолларыны опьти.

Фатиме:

— Багъча ишлеринъни кимге теслим эттинъ, эсап-китапны не яптынъ?

Мустафа:

— Багъчам, шимдилик, ялынъыз хызметчимнинъ имаесинде къалды.
Алыш-веришлеримни нетиджелеп, язып алдым.
Истанбулгъа барып чыкъкъан сонъ, дигер койде яшагъан къардашыма мектюп язып, эписини анълатырым.

Фатиме:

— Багъчанъны быракъып кетмеге насыл козюнъ къыйды?

Мустафа:

— Омюринде ильк дефа аят багъчасына кирип, табиатнынъ кенди етиштирген мейваларнынъ энъ леззетлисинден ашамакъны арз эткен адам эр ерде осьтюрмек ве етиштирмек мумкюн олгъан алма багъчасына ильтифат этерми?!

Фатиме:

— Машалла!
Сенинъ гузель табиий шаирлигинъ бар экен, азизим, аферин!

Мустафа:

— Дюньяда ер юзюнинъ мелеги олгъан къызларнынъ ве, хусусан, севген ярларнынъ назар ве ильтифатларындан электрикленип арекетке кельмей тургъан къальб тапылырмы?
Мен сенинъ иле ильк дефа корюшмеге баргъанда санъа айтмакъ ичюн гъает шаиране ве татлы сёзлер азырлап баргъан эдим.
Лякин къаранлыкъта, янълышып, сенинъ сач боялагъан боянъ иле бетимни боялагъанымдан себеп, утанып, бутюн айтаджакъ сёзлеримни унутып, тилим тутулды.
Ондан гъайры да чокъ фелякетлер корьгенимден себеп, къальбим рухсызланып, зеиним перишан олды.
Шимди сенинъ аякъларынъа седжде этмеге наиль олдукътан сонъра, башкъа джеми фелякетлер иншалла унутылып кетер.

Фатиме:

— Эбет, бир къач дакъикъалыкъ сеадет инсангъа аятнынъ энъ агъыр ве энъ мушкюль дакъикъаларыны унуттырмагъа кяфидир.

Сёзлер бу ерге еткенде танъ атып, орталыкъ айдынлашты.
Бираздан сонъ машрикъ тарафтан чыкъкъан кунешнинъ нурлары иле айдынланып, Акъярдаки кильселернинъ тёпелери, юксек эвлернинъ юкъары къысымлары корюнип башлады.

Акъяргъа кельген сонъ Нахимов джаддесиндеки мусафирханеге кирдилер.
Энъ биринджи ишлери — Акъярдан Истанбулгъа кете тургъан пароходнынъ вакътыны сорамакъ олды.
Лякин берильген джеваптан Фатиме иле Мустафанынъ чырайлары бозулды.
Чюнки мусафирханенинъ хызметчиси: «Акъярдан Истанбулгъа афтада эки дефа пароход кете.
Бириси — тюневин кетти; дигери — эки куньден сонъ кетеджек», — деди.
Эгер эки кунь Акъярда пароход беклеселер, мырза Тогъанскийнинъ артларындан келип етмек ихтималы бар эди.

Бутюн гедже ёл юргенлеринден себеп, гъает ёрулгъанларындан эм де Мустафанынъ бель кемиклери де арабанынъ саллавындан пек агъырдыгъындан, бираз истраат эттилер.
Бираздан сонъ, къалкъып, чай ичерек, сокъакъкъа чыкъып, «Тюрк къавеханеси»не бардылар.
Акъярда туристик хызмети иле мешгъуль олгъан бир къач юз тюрк бар.
Тюрклер къавеханеге джыйылышып, тютюн ичип, наргиль чекип, къарта ойнап вакъыт кечирмеге пек севдиклери ичюн, Акъярда да бойле къавеханелери бар.
Мындаки аш-сувларнынъ эписи мусульманджа азырлангъаны эм де намаз къылмакъ ичюн ичинде месджид де олдугъындан себеп, тюрклерден башкъа мусульман ёлджуларнынъ да чокъсы бу къавеханеге кире.
Мусафирлер ичюн махсус одалары да бар.
Затен бу къавеханенинъ номерлери пек саде ве зайыф олса да, дигер ханелерге бакъкъанда фиятлары да пек уджуздыр.
Мустафа иле Фатиме, бу мусафирханеге келип, бош бир больмеге кирип, янларына эки мусульман адамны чагъырттылар ве кенди араларында никях этмек фикиринде олгъанларыны айтып, оларнынъ шаат олмаларыны риджа эттилер.
Бу мусульманлар да оларнынъ теклифини къуванч ве мемнюниетле къабул эйледилер.
Чюнки озьлери таби олдукълары диннинъ къаидел ерине риает этип гуняхтан къачмакъ истеген эки яш къальбнинъ бу арекетлери диндарлыкъ ве инсаниетликтен делялет бермекте эди.
Шаатларнынъ разылыгъы ве булунувында никях къыйылдыгъындан сонъ кендилерининъ адлары ве сойадлары эм де яшларыны, даа керек олгъан дигер суаллерге джевапларны язып, шаатларнынъ имзалары иле тасдикълангъан кягъытны метрика дефтерине къайд этмек ичюн Акъярнынъ имамына гондердилер.
Тюрклерге бирер къаве сымарладылар.
Олар да тешеккюрле къавелерни ичип, янъы эр-къадынны тебрик этип, одадан чыкътылар.
Мустафа дахи севимли къадынынынъ манълайындан оперек, кендилерине сеадет тилеп, даима бахтлы олмалары ичюн дженабы хакъкъа дуа этерек, кенди мусафирханелерине къайтып, Истанбулгъа насыл кетмек акъкъында мушавереге башладылар.
Бираз фикир пайлашкъан сонъ, Фатименинъ теклифи боюнджа Одессагьа барып, андан Истанбулгъа кетеджек олдылар.
Чюнки Акъярда пароход беклеп кене эки кунь турсалар, мырза Тогъанскийлернинъ келип етмек эм де пароходкъа минип кеткенде корил, танылмакъ ихтималлары бар эди.
Чюнки Акъяр озьлерине пек якъын олгъанындан, мында таныгъан адамлары да ола билир.
Акъярдан Одессагъа бармакъ ичюн эки чешит ёл мевджут олып, бириси — пароход иле Къара денъиэден, экинджиси — демирёлнен Русиенинъ ичерисине кирип, Харьков аркъалы баргъан ёллардыр.

Ери кельгенде Къырым акъкъында да бираз язайым.
Къырым — Русиенинъ дженюп тарафында, Къара денъизге догъру узанып чыкъкъан бир ярымада олып, къарагъа Ор къапы деген тар бир ер иле туташкъандыр.
Авасы, умумий итибары иле гузель ве лятиф, табиаты — осюмликке зенгин олып, юзюм, алма, шефтали ве сайре мейвалар эм де тютюн махсулаты етишмектедир.
Еди юз бинъ микъдарында олгъан халкъынынъ эки юз бинъ къадары — мусульман ве къалгъанлары — немее, еудий, рум ве рус киби чешит-тюрлю миллетлердир.
Бир вакъытлар Къырымда татар ханлары мевджут олып, мустакъиль яшагьанлар.
Сонъра Тюркие идаресине киререк, бир къач муддет ойле къалгъан олса да, ханлары кенди араларында даимий суретте низа ве асетте олдукълары себебинден, мемлекетни медениет ве теракъкъият ёлуна ачмадыкъларындан, билахире.
Русие тарафындан забт этилил, эр джеэттен мемуриет ве исляхына гъайрет этипьмектедир.
Къырымдаки мусульманларнынъ чёль тарафында яшагьанлары ногъай тевабындан олып, озьлерининъ татар ве монъгъол сымаларыны сакълап къалсалар да, керилик ве джеалетликлери бираз зиядеджедир.
Ялы боюндаки мусульманлар ислям динине дёнген румлар иле ногъайларнынъ ихтилатындан2 асыл олып, сымаджа башкъаджа олдукълары киби, урф-адет ве лисанджа дахи аз-чокъ фаркълары бар.
Ялы боюндаки мусульманлар, умум итибары иле медениет ве теракъкъият джеэтинден зияде къабилиетли олып, тиджаретте бир къадар илеридедирлер...

Акъярдан Одессагьа денъиз ёлу иле даа тез бармакъ мумкюн олса да, кеткен ёлларыны бир дередже джоймакъ ве излерини шашыртмакъ ичюн Фатиме иле Мустафа демирёл иле кетмеге къарар бердилер.
Трен акъшамдан сонъ кетеджек олгъаны ичюн, бутюн кунь вакъытлары бош олдугъындан, бираз кезинип, шеэрнинъ сейир этиледжек ерлерини бакъмагъа чыкъып, Акъярнынъ энъ гузель сокъакъларындан олгъан Нахимов джаддесини, денъиз боюндаки февкъульаде дюльбер манзаралы бульварны, эски силялар ве дженк алетлери музейини сейир эттиктен сонъра, шеэрнинъ бир четинде археологик къазылмалар алынып барылгъан ерге бардылар.
Эрамыздан алты юз йыл эвельси Къырым юнанларнынъ къол астында олгъан экен.
О вакъыттан къалгъан Херсонесте белли ерлернинъ харабелерини ер астындан къазып чыкъарып, бундан эки-учь бинъ йыл эвельки халкъларнынъ чешит-тюрлю силяларыны, эв эшьяларыны, къадын-къызларнынъ ильванларыны тапып, джыйып, музей япкъанлар.
Янына да балабан бир кильсе къургъанлар.
Фатиме рус мектебинде окъугъан вакъытында ер къатламлары ве археология ядикярлыкълары илимлерини бир дередже огренгенинден, эки бинъ юз сенеден берли ер астында къалып, комюр алына кельген къартоп ве отьмеклерни эм де о вакъытнынъ сайре аджайип шейлерини бирер-бирер косьтерип, тарифледи.
Мустафа озю де Къырымдаки мусульман медреселеринден биринде секиз-докъуз сене вакъыт кечирсе де, арап тилининъ окъув ве язысыны огренмек макъсады иле «Миллий джами», «Абдулгъафур», «Гъыйсам» ве «Дин-козь» киби сарф ве наху китапларындан башкъа шей корил олмагъан эди.
Медреседеи чыкъкъаи сонъ оларнынъ керек ери де олмады, унутылыл да кеттилер.
Бугунь исе Мустафанынъ илимлер ве фанун1 акъкъында ич бир тюрлю хабери ёкъ эди.
Иште бойле, шеэрни кеэил, сейир этип къайткъан сонъ, Мустафа озюнинъ атлары иле арабасыны деерлик бедава фйятта уджузгъа сатып, демирёлнен Одессагьа кетмек ичюн акъшам вокзалгъа эндилер.
Трен азыр эди.
Арадан чокъ вакъыт кечмеден, экинджи ве учюнджи дудюклер де чалынды.
Трен еринден кочьти.

Энди мырза Тогъанскийлернинъ да час ын а келелим.

Фатименинъ Мустафа иле кетеджек куню акъшамдан сонъ мырза Тогъанскийлернинъ бутюн аиле азалары эвлерининъ буюк одасына джыйылышып, чай ичмеге отурдылар.
Мырза Тогъанскийнинъ череси боэукъ олып, хусусан, Фатимеге бир сёз айтаджакъ олса, ачувланып, багъырып айта эди.
Фатиме де гъает гонъюльсиз, ерге бакъып, терен тюшюнджелерге далып, отурдыгъындан, отурышта олгъан дигер адамлар яни анасы ве къардашлары ичюн де пек гонъюльсиз ве къолайсыз эди.
Эльбетте, мырза Тогъанскийнинъ Фатимеге ачувланувы — Абдулгерайнынъ мектюби себепли Мустафа иле араларындаки мунасебетни бильдиги ве Абдулгерайгъа бармагъаны ичюндир.
«Бойле гонъюльсиз отырышувны насыл этип аткъармакъ керек?» — деп, эр бирининъ ичи къайнап тургъан бир вакъытта бир хызметчи кирип, бир мырзанынъ кельгенини хабер этти.
Мырза Тогъанский къаршылап чыкъып, мусафирни ичериге алып киререк, мусафир одасына отуртты.
Бу мусафир — озьлерине якъын дачада яшагъан бир мырза олып, эксери вакъытларыны этрафтаки дачаларгъа барып, ичип, къарта ойнап, юттура эди.
Бу мырза кельдиги киби, бир такъым ичкилик азырладылар.
Андан-мындан лаф этип, бираз ичкен сонъ, къарта ойнап башладылар.
Фатименинъ анасы бираз кейфсиз олдугъындан эм де, бильмем не ичюндир, гонъюльсиз олдугъындан ятакъ одасына кирип ятты.
Фатиме дахи, анасынынъ юзюнден оперек, кенди одасына кирип кетти.
Одагьа кирген сонъ сандыгъыны ачып, эвельден азырлап къойгъан урбаларыны кийип, аладжакъ уфакъ-тюфек шейлерини киселерине къояракъ, башына къалын бир шал орьтип, акъырындан одасындан чыкъты ве дос-догъру озьлерининъ дачаларынынъ ашагъы тарафындаки ёлгъа якъын бир ерге барып, терек астында отурып турды.
Бираздан сонъ Мустафа келип, юкъарыда икяе эттигимиз тарзда кеттилер.

Мырза Тогъанский кенди мусафири иле ичип, къарта ойнап, танъ маалине къадар отургъан сонъ, ятып юкъладылар.
Фатименинъ анасы гедже къыэынынъ одасыны ёкълагъан эди.
Хызметчи къыз Фатимеге ер къоймакъ ичюн онынъ одасына келип, яваштан къапусыны ачып бакъса да, оданынъ ичи къаранлыкъ олып, ич бир шей корюнмегенинден: «Мени беклемеден озь ерини озю къойып яткъандыр», — деп, оданынъ ичине кирмейип кетти.
Бойлеликнен Фатименинъ кетюви сабагъа къадар ич кимсеге белли олмады.

Саба турып, саат докъузларда чай ичмек ичюн Фатимени чагъырмакъ макъсадында онынъ одасына киргенлеринде Фатиме энди Акъярда «Тюрк къавеханеси»нде шаатлар булунувында Мустафа иле никяхтан кечмекте эди.

Фатимени одасында тапмагъан сонъ: «Бельки эртедже турып, багъчагъа чыкъкъандыр», — дее, бираз бекледилер.
Кене бир-эки саат кечкен сонъ да Фатиме корюнмеген сонъ анасы раатсызланмагъа башлады.
Мырза Тогъанский саат онларда турып, мусафири иле чай ичмеге отурды.
Факъат тюневинки юкъусызлыкътан эм де ичкининъ тесиринден юзьлери къызарып, башлары агъыргъаны себебинден, афённы патлатмакъ ичюн кене бираз ичтилер.
Ниает, саат он экилерге къадар беклеп, Фатиме корюнмеген сонъ бу хаберни мырза Тогъанскийге де айттылар.
«Ич бир шей олмаз, денъиз ялысына кеткендир, келип чыкъар» — деп джевапланды.
Уйле маали олды, уйле емеги вакъыты да кечти, Фатиме корюнмеди.
Мырза Тогъанский иле къадыны раатсызланмагъа башлап, энъ биринджи шубелери Мустафанынъ узерине тюшти.
Деръал бир хызметчилерини ёллап, Мустафа эвдеми, ёкъмы экенини сораткъан сонъ, шубелери артып, иш белли олгъан сонъ, ачувларындан не япаджакъларыны бильмейип, абдырап къалдылар.
Хызметчилерини экинджи кере ёллап, ким иле анги шеэрге кеткенини ве не вакъыт къайтаджагъыны сораштырсалар да, адам акъыллы бир джевап алынмады.
Чюнки Мустафанынъ хызметчилерининъ озьлери де бильмей эдилер.
Факъат, багьчасындан чыкъкъан сонъ Мустафанынъ анги тарафкъа кеткенини, яни Акъяргъа терс тарафкъа кеткенини сёйледилер.
«Акъшамгъадже Фатименинъ озю бир ерлерден келип чыкъмаса бу онынъ Мустафа иле кеткенини анълатмазмы?» — деп, эр тарафтан араштырып, сораштырып, пек гонъюльсизленип, яры геджеге къадар вакъыт кечирдилер.
Лякин шай да Фатиме корюнмеди.
Чюнки олар о вакъытта Къырым ярымадасыны къаранен туташтыргъан Ор къапы аркъалы демирёлнен Русие тарафкъа чыкъып, энди баягъы кеткен эдилер.

Бедрие къартий иле хызметчи къыз Сафиеден: «Фатименинъ къайда экенини бильмейсинъизми?» — деп сорасалар да, «бильмеймиз»ден башкъа джевап аламадылар.
Лякин мырза Тогъанский Фатименинъ гъайып олувындан кедерленип, гъает ачувланаракъ не япаджагъыны бильмеген сонъ, элине бир револьвер алып, дос-догъру Бедрие къартийнинъ одасына кирди.
Бедрие къартийнинъ намазлыкъ устюнде теспи чекип отура эди.
Мырза Тогъанскийнинъ киргенини корил, «Субхан Алла»ларны эшиттирип айта башлады.
Мырза Тогъанский Бедрие къартийчикнинъ янына келип, миндер устюне отурыркен, Фатимени сораштырып башлады.
Эр бир суалине къаршы: «бильмейим, балачыгьым, ич де хаберим ёкъ», — деп джевап берген сонъ Тогъанский, гъает ачувланып, еринден секирип тураракъ, бир элинен къартчыкънынъ якъасындан богъып тутып ве бир элинен манълайына догърулап револьверини тутаракъ: «Догърусынысёйле, лянет къарт, ёкъса шимди джанынъы алырым!
Мустафанынъ багъчасына барып-келип юрьгенинъни биз ачыкъладыкъ.
Фатименинъ ишлери санъа беллидир!» — деген сонъ, Бедрие къартий къоркъкъанындан озюнинъ бильгенлерини ве эки кунь эвельси Мустафанынъ келип, Фатиме иле корюшкенини ве Фатименинъ: «Эгер мени ольдюрселер де Мустафадан башкъасына акъайгъа бармам!» — дегенини ве шимди Мустафа иле Истанбулгъа къачкъанларыны Тогъанскийге айтып берди.

(Яш къызлар, мына, сизге ибрет олсын, къартчыкъларгъа ишанып, ич бир вакъыт иш япманъыз!)

— Вакъыты иле нечюн буларны бизге хабер этмединъ?
Меним мекянымда ниметимни ашап, не ичюн бойле хиянетликлер япасынъ?!
Бир дакъкъа да турма, мекянымдан чыкъып кет!
— дее Тогъанский Бедрие къартийни эр тюрлю фена сёзлер иле азарласа да, къартчыкъ: «Субхан Алла, Субхан Алла» — деп, теспи чекювини девам эте эди.
Къыскъасы, Фатименинъ Мустафа иле къачкъаны ве Истанбулгъа кетеджек олгъанлары анълашылды.

Мырза Тогъанский Мустафа иле Фатименинъ артларындан къувып етмеге къарар берсе де, анги тарафкъа кетеджегини бильмейип, тюшюнджеге далды.
Эбет, Истанбулгъа кетмек ичюн энъ якъын ёл Акъяр аркъалы эди.
Албуки, хызметчилери Мустафанынъ бутюнлей башкъа тарафкъа кеткенини айттылар.
О тарафтан да Истанбулгъа кетмек мумкюн олса да, ёл узакъ олдугъындан, чокъ вакъыт кетеджек.
Тогъанский, бизни шашмалатмакъ ичюн бойле япмадымы экен дее шубеленип, эр эки тарафкъа ёл устюндеки энъ якъын койлерде Мустафанынъ кечип кеткенини корьгенлер ёкъмы деп сорамакъ ичюн деръал эки хызметчисини аткъа миндирип эки тарафкъа ёллады.

Акъяргъа терс тарафкъа кеткеи хызметчи танъ маалинде къайтып келерек, кимсе корьмегенини айтты.
Кунеш догъгъан сонъ, саат секизлерде, догъру Акъяр тарафкъа кеткени де къайтып кельди ве бир гедже эвель, ятсыдан бираз сонъ Мустафа янына бир къадынны отуртып, бир чифт ат екильген арабанен кечип кеткенини корьген бир адамгъа расткельдим, деди.
Мырза Тогъанский аджеле суретте арабагъа учь ат ектирип, янына къадыныны да отуртып, Фатимени араштырмакъ ичюн догъру Акъяргъа кетти.

Эгер мырза Тогъанский догъру ве ачыкъ фикирли бир адам олып да, киббарлыкъ ве улулыкънынъ мырза олувда дегиль де, бельки гонъюль тынчлыгъында экенини бильген олса эди, Мустафа киби виджданлы ве инсаниетли бир йигитни акъсымламайып, эки маъсюм къальбни бирлештиререк, оларны бахтияр ве сеадетли этип, кендисини де бойле гонъюльсизликлерден эм де дост-душман арасында масхара олувдан къутаргъан олур эди.
Лякин, не чаре ки, эскиден къалгъан файдасыз ве манасыз урф-адетлерден эр кес вазгечип оламай экен.
Бунынъ ичюн юксек тербие ве тасиль алып, дюньянынъ кетишатыны коре бипьмек лязим.

Акъяргъа кельдиктен сонъ, экинджи куню Истанбулгъа бир пароход кетеджегини ве бу Фатимелер джоюлгъан сонъ биринджи пароход экенини бильди.
Ве, бельки, Истанбулгъа кетеджек олсалар, Мустафа иле Фатименинъ де бу пароход иле кетеджеклерини къарарлаштырып, экинджи куню кендилери де ишбу гемиге минеджек олдылар.
Не олса да, гъает кедер ве афакъанлыкъ, дигер тарафтан да пек ачувланып, бир геджени Акъярда кечирип, экинджи куню Истанбулгъа кетеджек пароходкъа чыкъып, эр тарафны бакъып, араштырсалар да, теэссюф ки, ич бир ерде Фатимени, яхут Мустафаны корьмедилер.

Ниает, Фатиме иле Мустафанынъ Одессагъа кеткенлерини зан этерек, олар да анда бармагъа ве бельки, анда расткелишмеселер, Одессадан Истанбулгъа чыкъмагъа къарар берип, атларыны кери къайтарып ёлладылар.
Кендилери, бир къач сааттен сонъ кетеджек пароходкъа отурып, Къара денъиз саили бойлап Одессагъа кеттилер.
Одесса киби буюк шеэрде Фатиме иле Мустафаны тапмакъ къолай дегиль.
Одессадан Истанбулгъа афт ада бир къач кере пароход кете.
Анги бирисинен кеткенлерини къайдан биледжексинъ?!
Андан-мындан бираз сораштырып да къызындан ич бир тюрлю хабер-тебер аламагъан мырза Тогъанский Аллагьа эманет этип, къадынынен берабер Истанбулгъа кетеджек олды.
Уйледен сонъ саат дёртте «Русское общество»нынъ «Ольга» адлы пароходы Истанбулгъа кетеджек эди.
Мырза Тогъанский къадыны иле бирликте кирип, экинджи класс каютагьа билет алдылар.
Олар кельгенде вакъыт даа эрте олып, пароходда адам аз эди.
Ве о куню сабадан ава бозулып, шимальден эскен къуветли ель себебинден Къара денъизнинъ далгъалары къутурып, ялыларгьа урулмагъа ве «Ольга» пароходыны да салламагьа башлагъан эди.

Мырза Тогъанский пароходнынъ юкъарысына чыкъып, бираз сейир этип юрсе де, ава келишиксиз олгъанындан кендилерининъ каютасына энип, буфеттен чай сорап алдылар.
Заваллылар экиси де гъает кедерли эдилер.
Араларында эр не къадар сёз ачылса да, чокъкъа сюрмеден токътап, тюшюнджеге дала эдилер.
Атта мырза Тогъанскийнинъ экинджи сигарасы да бир къач кере сёнип, оны текрар-текрар якъа эди.
Эльбет де, тюшюнджеге далмайджакъ киби дегиль эди.
Джан-джигерлери, севимли къызлары оларны терк этип кетти!
Шимди оны къайдан тапарсынъ?!
Тапылгъан сонъ да, дахи, не япаджакъсынъ?
Бу хабер бутюн Къырымгъа даркъагъан.
Дост-душман арасында не къадар кедер, не къадар эмиш-демишлер...
Хусусан бизим татар халкъы арасында бойле шейлерге мунасебет насыл экени пек яхшы белли.

Чай ичтиктен сонъра мырза Тогъанский кене бир кере пароходнынъ юкъарысына котерилип, доланып кельди.
Пароходкъа бир тарафтан юк толдурыла, бир тарафтан, яхшыджа ерлерни ишгъаль этмек ичюн ашыкъчанлыкънен, учюнджи класс ёлджулары кире эдилер.
Бираз кезинген сонъ мырзанынъ джаны сыкъылды.
Кене кендилерининъ каютасына тюшип, кроватына узанып ятты.
Къадыны, джаны сыкъылгъанындан, шу куню алгъанлары «Одесский листок» газетасыны окъуп башлады.
Баягъы вакъыт кечти.
Экинджи ве учюнджи дудюклер чалынып, пароход еринден кочьти.
Бираздан сонъ Тогъанский еринден къалкъып, каютанынъ пенджересинден бакъты.
Далгъаланып-далгъаланып кельген толкъунлардан башкъа ич бир шей корюнмеди.
Эр тараф сув эди.
Къыскъасы о кунь шай кечти.
Экинджи куню ель сакинлеп, ава ачылгъаны себепли, саба къавесини озь каюталарында ичтиктен сонъра мырза иле къадыны пароходнынъ юкъарысына котерильдилер.
Бир даа не корьсинлер, бир агъач скемле узеринде Мустафа иле Фатиме отуралар!
Тесадюфен, олар да бу пароходда экенлер.
Фатиме, къаршысында анасынен бабасыны корьген сонъ: «Аман, я рабби!
Булар кимлер, ана-бабамлар дегильми?!» — деп еринден секирип тураракъ, кендисини денъизге атмакъ ичюн пароходнынъ бурунуна догъру чапа башлады.
Лякин, берекет берсин, Мустафа артындан етишип, билегинден тутып къалды.
Буны корьгенде анасы эсини джоиып йыкъылды.
Тогъанский: «Къызым, ич де озюнъни харап этеджек олма!
Ананъны аджы!
Санъа ич де океленмем, не истесенъ, оны япарсынъ», — дел, къызына ялвармагъа башлады.
Шу дакъкъасы адамлар топландылар.
Капитан кельди.
Къадыннынъ бетине сувукъ сув пускюртип, каютагъа эндирдилер.
Тогъанский ве Фатименен Мустафа да, онынъ артындан каютагъа бардылар.
Мырза апайынынъ эси башына кельген сонъ буфеттен чай сорап алды.
Эписининъ юреклери къафесинден чыкъаджакъ дереджеде ойнап, бу ишнинъ сонъу ненен битеджегини къоркъунен беклей эдилер.

Бираздан сонъ мырза сёз башлады:
«Вай, къызым, къызым!
Недир бу сенинъ япкъанынъ?
Бизим юзюмизге насыл бакъ...» — дейджек олгъан эди, Фатиме бабасынынъ сёзюни болип: «Эй, азиз бабам, эгер мени балам десенъ ве меним бахытлы олгъанымны истесенъ, кечкен шейлерден мунакъаша башлап, къанымызны бозмаманъны риджа этем.
Мен акъылгъа да, шариаткъа да терс ич бир шей япмадым ве сизинъ юзюнъизни лекелемедим.
Мустафа киби виджданлы, инсаниетли ве намуслы бир алидженап къараманны кендиме омюр аркъадашы этип сечтим».

Тогъанский: «Биз де сенинъ акъайгъа барувынъа маниа оладжакъ дегиль эдик.
Лякин бизим мушавере ве разылыгъымыз иле олмакъ керек эди.
Экинджиден, виджданлы бир адам, биревнинъ намуслы къызыны одасындан хырсызлап къачармы?!».

Фатиме: «Сизнинъ дегенинъизни япсам, мени шу Абдулгерайгъа береджек дегиль эдинъизми?
Киев олгъан адам — сизнен дегиль де, бельки меннен яшайджакъ.
Шунъа коре, сизге о адамнынъ мувафыкъ кельмесинен, меним къальбиме де мувафыкъ кельмеси лязим дегильми?
Ал буки, Абдулгерайгъа бармакъ, меним ичкин, мезаргъа кирмек, яхут денъизге атылып ольмек иле берабер эди.
Мустафа акъкъында олгъан фикиринъизге кельгенде исе, о адам сизнинъ къызынъыэны алып къачмады, бельки мен оны алып къачтым.
Мен ичюн мал-мулькюни къурбан этти.
О адамнынъ алидженаплыгъыны бильсе эдинъиз, эльбетте истекнен такъдирлер эдинъиз».

Баба иле къыз арасындаки субет узайджагъы анълашылгъанындан себеп Мустафа, мырза Тогъанскийнинъ къаршысына келип тиз чёкерек: «Эфендим!
Дженабы хакънынъ къудрети эзелиясы' иле бизим къальблеримиз бири-биримйзге багълы яратылгъан экен.
Биз буны джемаат огюнде шериат муджиби яптыкъ.
Къызыньызмынь бахты ичюн мен джанымны феда этмеге азырым.
Эгер сиз де онынъ бахытлы олгъаныны истесенъиэ, экимизни де озюнъизге эвлят санып, фатиа берменъизни риджа этем.
Иншалла, пешман олмазсынъыз», — деди.

Буны корьгенде Фатименинъ анасы да аякъ устюне къалкъып: «Мадам ки, баламызнынъ бахты бунда, манъа коре, бу эки яшнынъ къальбини къувандырып, фатиа бермектен эйи иш олмаса керек», — деди.

Тогъанский: «Я ондан сонъ адамларнынъ юзюне насыл бакъаджакъмыз?»

Къадыны: «Бакъмайджакъ киби не бар?!
Мустафанынъ намуслы, виджданлы бир йигит экенини ким инкяр этер?
Улулыкъ несиль ве несеб иле дегиль де, бельки инсаннынъ кендинде олгъан фазилетлери иле ольченгенини анъламакънынъ чокътан вакъты кельди.
Биз буны бираз эвель бильмегенимиз ичюн, бойле кедер ве гонъюльсизликке расткельдик.
— Мустафа иле Фатимеге ишарет этип: — Эвлядым, экинъиз бераберликте барып бабанъызнынъ къолуны опюнъиз», — деди.

Мустафа иле Фатиме башта бир мырзанынъ, сонъра къадынынынъ къолларыны опьтилер.

Тогъанский: «Яхшы, энди ойле олгъан сонъ, Алла-тааля хайырлы этсин», — деп дуа этти.
Мустафа иле Фатименинъ де севингенлеринден башлары кокке етти, дерсинъ бутюн дюнья оларгъа багъышланылды.
Фатиме, бабасы ве анасынынъ аякъларыны къучакълап оперек, бир даа тешеккюр бильдирди.
Буфеттен емеклер, къавелер кетиререк, кейф-сефа иле лакъырды этип: «Истанбулда да ашайджакъ рызкъымыз ве ичеджек сувларымыз бар экен», — деп кулюше-кулюше мемнюниетликлерини бильдирдилер.

Истанбулда бир афта къадар яшап, белли ерлери зиярет ве сейир эткен сонъ эписи бирликте Къырымгъа къайтып, той яптылар.
Мустафанынъ ракъиби олгъан мырза йигитлери асетлеринден патлайджакъ дереджеге кельселер де, Фатименен Мустафа бири-бирине сарыларакъ, мурад-макъсадларына ирдилер.

1901 с.
